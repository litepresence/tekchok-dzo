[14000] /de nas rnam pa thams cad mkhyen pa'i mig gis chos kyi sku'i zhing khams bsam gyis mi khyab pa dus gcig la mthong ba dang*/
[14001] rnam par dag pas longs sku'i zhing khams bsam gyis mi khyab pa dus gcig la mthong ba dang
[14002] shin tu dag pas sprul sku'i zhing khams bsam gyis mi khyab pa dus gcig la mthong ba dang
[14003] rab tu dag pas sku gsum rnam par rol pa'i zhing khams thug pa med pa dus gcig la mthong ba'o/
[14004] /de nas rna ba'i mngon shes ni/
[14005] lha'i rna bas dngos su grag pa thos pa'i steng du 'gro ba lkog tu gyur pa rnams kyi sgra thos pa dang
[14006] rnam par dag pas dpag tshad stong tshun chad thos pa dang*/
[14007] shin tu rnam par dag pas lnga stong dang*/
[14008] rab tu dag pas 'bum phrag gnyis dang*/
[14009] sha'i rna bas ngan song gi sgra dpag tshad 'bum phrag gcig tshun chad kyi thos pa dang*/
[14010] rnam par dag pas lha min rnams kyi sgra thos pa dang*/
[14011] shin tu rnam par dag pas lha rnams kyi sgra thos pa dang*/
[14012] rab tu dag pas gling bsam gyis mi khyab pa'i 'gro ba rnams kyi sgra dus gcig la thos pa'o/
[14013] /rnam par grol ba'i rna bas nyan thos dang*/
[14014] rang sangs rgyas kyi sgra thos pa dang*/
[14015] rnam par dag pas byang chub sems dpa' bka' 'gro ba'i sgra thos pa dang*/
[14016] shin tu dag pas sangs rgyas grangs med pa'i gsung thos pa dang*/
[14017] rab tu rnam par dag pas sangs rgyas grangs med bdun gyi bka' bgro mdzad pa thos pa'o/
[14018] /grangs med ni grangs kyi gnas gzhan drug cu'i tham ma'i grangs kyi ming yin no
[14019] /de nas sna'i mngon shes ni lha'i snas mi snang ba'i dri tshor ba dang*/
[14020] rnam par dag pas bems po rnams kyi dri tshor ba dang*/
[14021] shin tu dag pas gzugs med pa rnams kyi dri tshor ba dang
[14022] rab tu dag pas mkha' la gnas kyi dri tshor ba'o/
[14023] /dpe byad dang ldan pa'i snas 'gro ba rigs drug gi dri dus gcig la tshor ba dang*/
[14024] rnam par dag pas nyan thos dang rang sangs rgyas kyi dri tshor ba dang*/
[14025] shin tu rnam par dag pas byang chub sems dpa'i dri tshor ba dang*/
[14026] rab tu dag pas yang dag par rdzogs pa'i sangs rgyas rnams kyi dri tshor ba'o/
[14027] /lce'i mngon shes ni 'byung ba'i lce dag pas lha'i bdud rtsi'i ro la myong ba'o/
[14028] /rnam par dag pas bdud rtsi stong phrag bdun gyi ro myong*/
[14029] shin tu dag pas mkha' 'gro ma'i dngos kyi bdud rtsi chen po'i ro myong*/
[14030] rab tu dag pas kha bdud rtsi 'khyil ba'i dpa' bo rnyed pa'o/
[14031] /nyer len rnam par dag pa'i lces bkod pa chen po'i ting nge 'dzin gyi ro myong*/
[14032] shin tu dag pas sangs rgyas stong phrag lngas phyag mdzad pa'i bdud rtsi'i ro myong*/
[14033] rab tu dag pas bskal pa 'bum phrag bdun gyi sangs rgyas kyis phyag mdzad pa'i ro myong ba'o/
[14034] /lus kyi mngon shes ni rdul phra rab kyi mtha' dag pa'i lus 'jam pa'i dbyangs kyis reg la/
[14035] rnam par dag pas 'jam mgon dri ma med pa'i sku la reg
[14036] /shin tu rnam par dag pas nyi ma stong gis brgyan pa'i thugs dang mnyam par reg
[14037] /rab tu dag pas kun bzang mtha' yas pa'i thugs kyi dkyil 'khor la reg go
[14038] /dri ma zad pa'i lus kyis 'das pa'i sangs rgyas rnams kyi thugs la reg
[14039] /rnam par dag pas da lta dang*/
[14040] shin tu rnam par dag pas ma 'ongs pa dang*/
[14041] rab tu dag pas dus gsum gcig tu gyur pa'i sangs rgyas rnams kyi thugs la reg go
[14042] /yid kyi mngon shes ni/
[14043] tha mal rang dag pa'i yid kyis ting nge 'dzin bcu la dbang*/
[14044] rnam par dag pas brgya la dbang*/
[14045] shin tu rnam par dag pas stong la dbang*/
[14046] rab tu dag pas khri la dbang ngo*/
[14047] /gzugs kyi mtha' las grol ba'i yid kyis 'byung bzhi'i nus pa so sor bsgyur nus/
[14048] rnam par dag pas sems can mthun pa'i gnas spo nus/
[14049] shin tu dag pas 'gro ba drug gi gnas phan tshun bsgyur nus/
[14050] rab tu dag pas nyan thos rang sangs rgyas kyi rdzu 'phrul gyi mthu stobs 'phrog nus pa'o/
[14051] /de ltar dbang po mig
[14052] rna ba/
[14053] sna/
[14054] lce/
[14055] lus/
[14056] yid drug la/
[14057] rims pas mig la drug
[14058] rna ba la gsum/
[14059] lhag ma bzhi la gnyis gnyis te bcu bdun la/
[14060] chos bzhi bzhi brtsis pas drug cu rtsa brgyad ni dbang po'i mngon par shes pa ste/
[14061] nang tshan drug tu 'dus pa'o/
[14062] /gnyis pa sems las su rung ba'i mngon shes drug ni/
[14063] sngar zhen pa dag pa'i sems kyi mthong ba rnam par dag pa dang*/
[14064] phyis 'byung gi 'khrul pa zad pa'i mthong ba dang*/
[14065] gdul bya'i mkhyen pa rdzogs pa'i mthong ba dang*/
[14066] mi snang ba lam du gyur pa'i mthong ba dang*/
[14067] 'gro ba rnams yongs su rdzogs pa'i mthong ba dang
[14068] dbang po phyin ci log las grol ba'i sems kyi mthong ba rnam par dag pa'o/
[14069] /de'ang skabs 'dir lus sems med na dbang po dang sems kyi mngon shes 'ong ba mi rigs snyam na/
[14070] lus sems kyi mngon shes la sgrib pa rnams dus 'dir dag stobs kyis snang bas de skad brjod de/
[14071] nyon mongs lnga gnas gyur pas ye shes su gyur ces pa bzhin no
[14072] /nyon mongs dag stobs kyis ye shes rang gsal ba las/
[14073] nyon mongs nyid ye shes su 'gyur mi srid de/
[14074] dge mi dge gnyis rgyu 'bras yin pa gtan nas mi srid pa'i phyir ro/
[14075] /'on kyang de skad btags pa bzhin du 'dir yang shes par bya'o/
[14076] /shes rab yod na 'di la gnad chen po cig yod do/
[14077] /dang po sngar gyi zhen pa dag pa'i sems kyi mthong ba rnam par dag pas sngar 'das pa'i skye ba brgya phrag dran pa dang*/
[14078] rnam par dag pas stong dus gcig la dran pa dang*/
[14079] shin tu dag pas 'bum dran pa dang*/
[14080] rab tu dag pas khrag khrig bdun cu rtsa gnyis kyi skye ba dus gcig la skyu ru la rlon pa lag mthil du bzhag pa ltar dran cing mkhyen pa'o/
[14081] /phyis 'byung 'khrul pa zad pa'i mthong ba rnam par dag pas/
[14082] sngar gyi skye ba blangs pa'i lus kyi mtshan nyid mkhyen pa dang*/
[14083] rnam par dag pas ngag dang*/
[14084] shin tu dag pas sems dang*/
[14085] rab tu dag pas lus ngag sems gsum ka'i mtshan nyid dus gcig la mthong ba'o/
[14086] /gdul bya'i mkhyen pa rdzogs pa'i sems kyi mthong bas
[14087] skye ba 'bum phrag grangs med pa'i sems can gyi tshogs gzhan gyi lus kyi mtshan nyid mthong ba dang*/
[14088] rnam par dag pas ngag dang*/
[14089] shin tu dag pas sems dang*/
[14090] rab tu dag pas gsum ka'i dus gcig la mthong ba'o/
[14091] /mi snang ba lam du 'gyur ba'i sems kyis mthong bas/
[14092] stong gsum gyi stong chen po'i 'jig rten kyi rdul phra rab kyi grangs skad cig la mkhyen pa dang*/
[14093] rnam par dag pas rdul de snyed na gnas pa'i sems can de dag gi shes pa ji ltar 'gyus pa'i grangs dus gcig la shes pa dang*/
[14094] shin tu dag pas snod bcud kyi rang bzhin rnams shes pa dang*/
[14095] rab tu dag pas chos nyid stong pa nyid kyi don rnams mthong ba'o/
[14096] /'gro ba rnams yongs su rdzogs pa'i sems kyi mthong bas sngar bdag nyid kyi lus blangs tshad kyi dus na rlung ji tsam 'gyus dus gcig la mthong ba dang*/
[14097] rnam par dag pas de'i dus na mi dge ba'i sems ji tsam 'gyus kyi grangs dus gcig la mthong ba dang*/
[14098] shin tu dag pas dge ba'i grangs dus gcig la mthong ba dang*/
[14099] rab tu dag pas dge mi dge gnyis ka'i grangs dus gcig la mthong ba'o/
[14100] /dbang po phyin ci log las grol ba'i sems kyis mthong bas/
[14101] bdag gis sngar skye ba ji snyed blangs dus kyi gnas kyi mtshan nyid mthong ba dang*/
[14102] rnam par dag pas gzhan gyi sngon gyi skye gnas mthong ba dang
[14103] shin tu dag pas de dag gi dus su rang gi lus ngag sems kyi spyod lam rnams shes pa dang*/
[14104] rab tu dag pas gnyis ka'i sngon gyi skye gnas kyi mtshan nyid dang sgo gsum gyi spyod lam ci byas pa rnams dus gcig la shes pa'o/
[14105] /de ltar sems kyi mngon shes drug la bzhi bzhir phye bas chos kyi rnam grangs nyi shu rtsa bzhi'o/
[14106] /gsum pa shes rab la dbang ba'i mngon shes drug la/
[14107] blo dang bral ba'i shes rab kyi mthong ba dang
[14108] tshig dang bral/
[14109] snyam byed dang bral/
[14110] yid dpyod dang bral/
[14111] mtshan nyid dpyod pa'i shes rab kyi mthong ba dang
[14112] mtshan nyid dang bral ba'i shes rab kyi mthong ba'i mngon shes so/
[14113] /de'ang blo dang bral bas rang gi sems kyi mtshan nyid cig car du mthong ba dang
[14114] rnam par dag pas gzhan dang shin tu dag pas rang gzhan gnyis ka dang*/
[14115] rab tu dag pas lhag ma ma lus par mthong ba'o/
[14116] /tshig dang bral ba'i shes rab kyi mthong ba sde snod kyi chos rnams kyi tshig dus gcig la mthong ba dang*/
[14117] rnam par dag pas de'i don phyin ci ma log pa dang log pa mkhyen pa dang
[14118] shin tu dag pas de dag gi 'bras bu dang grol sa rnams shes pa dang*/
[14119] rab tu dag pas de rnams kyi so so'i 'jug pa mthong ba'o/
[14120] /sde snod kyi don phyin ci ma log pa thun mong ma yin pa'i gsang ba dang
[14121] phyin ci log thun mong gi lta spyod yid dpyod pa rnams so/
[14122] /snyam byed dang bral ba'i shes rab kyi mthong bas chos thams cad kyi rang bzhin shes pa dang*/
[14123] rnam par dag pas de dag la spyod pa'i gang zag gi dbang po rno rtul rnams mthong ba dang*/
[14124] shin tu dag pas dbang po'i grol sa rnams mkhyen pa dang*/
[14125] rab tu dag pas dbang po'i chos mthun shes pa'o/
[14126] /yid dpyod las 'das pa'i shes rab kyi mthong bas chos spyi'i don thams cad lhag mthong ba dang
[14127] rnam par dag pas rang gi don mthong ba dang
[14128] shin tu dag pas spyi dang rang gi mtshan nyid gnyis ka lhag mthong du mthong ba'o/
[14129] /rab tu dag pas tshig dang yi ge las 'das pa'i don mthong ba'o/
[14130] /skye ba gcod pa'i shes rab kyi mthong bas 'khor ba'i chos rnams kyi rgyu mthong ba dang*/
[14131] rnam par dag pas de'i rkyen nyon mongs pa rnams kyi mtshan nyid mthong ba dang*/
[14132] shin tu dag pas de dag gi dus dang mtshan nyid mthong ba dang*/
[14133] rab tu dag pas de dag las rnam par grol ba mthong ba'o/
[14134] /mtshan nyid dang bral ba'i shes rab kyi mthong bas rang gi sems kyi 'gyu ba'i tshad zin pa dang
[14135] rnam par dag pas de nyid du sems kyi mtshan nyid cer mthong du mthong ba dang*/
[14136] shin tu dag pas pha rol sems can rnams kyi sems kyi 'gyu ba mthong ba dang*/
[14137] rab tu dag pas dus gsum gyi sems can pha rol gyi sems kyi 'gyu ba dang*/
[14138] rtog pa dang*/
[14139] mi rtog pa dang*/
[14140] bsam pa'i khyad par rnams dus gcig la shes pa'o/
[14141] /de ltar shes rab kyi mngon shes drug la bzhi tshan du dbye bas nyi shu rtsa bzhi'o/
[14142] /bzhi pa ye shes kyi mthong ba rnam par dag pa'i mngon shes drug la
[14143] chos kyi dbyings kyi ye shes mngon du gyur pa'i mngon shes kyis ma 'ongs pa'i sems can gyi skye gnas dus gcig la shes/
[14144] me long lta bus 'das pa'i shes/
[14145] mnyam pa nyid kyis da lta'i shes/
[14146] so sor rtog pas ma 'ongs pa'i sems can  rnams kyi 'chi 'pho shes/
[14147] bya ba grub pas 'das pa'i shes/
[14148] mi gnas pa'i ye shes kyi mthong ba rnam par dag pa'i mngon shes kyis da lta'i sems can rnams kyi 'chi 'pho shes pa'o/
[14149] /lnga pa chos nyid phyin ci ma log pa mthong ba'i mngon shes drug po skyes pa'i dus na rang don mthar phyin pas gzhan don gyi mdzad pa la spyod pa'o/
[14150] /chos thams cad spros pa dang bral bar rtogs pa'i mngon shes kyis dmyal ba'i skye gnas rnams dus gcig la mthong zhing de nyid du sprul pa 'bum phrag du ma 'gyed par nus/
[14151] mtshan ma med pa'i chos nyid rtogs pas yi dgas kyi skye gnas dang tshe tshad dang*/
[14152] sdug bsngal dang
[14153] las dang las kyi mtha' mthong bas brtse ba skyes nas sprul pa grangs med gsum 'gyed par nus/
[14154] chos thams cad rang bzhin 'od gsal du rtogs pas byol song gi skye gnas dang*/
[14155] sdug bsngal dang*/
[14156] tshe tshad dang*/
[14157] las dang las kyi mtha' rnams mthong bas brtse ba skyes nas sprul pa grangs med phrag lnga 'gyed par nus/
[14158] chos thams cad mnyam pa nyid du rtogs pas mi'i skye gnas la sogs pa mthong bas brtse ba skyes nas sprul pa bye ba phrag brgya brgya 'gyed pa dang*/
[14159] chos thams cad bdag gam bdag gis stong par rtogs pa lha ma yin kyi skye gnas dang mtshan nyid mthong bas sprul pa dgu khri dang dgu stong 'gyed par nus/
[14160] chos thams cad tshig dang bral rtogs pas lha rnams kyi skye gnas dang tshe tshad dang ltung ba'i dus shes pas/
[14161] de nyid du sprul pa brgya phrag dgu stong dgu brgya 'gyed par nus pa'o/
[14162] /de ltar gzhan don gyi mkhyen pa rang shar bas 'gro ba'i rigs mi 'dra ba/
[14163] dmyal ba nyer gcig dang*/
[14164] yi dgas bzhi dang*/
[14165] byol song gnyis dang*/
[14166] mi bzhi dang*/
[14167] lha min gsum dang
[14168] lha la bye brag mang yang khams gsum du bsdus te/
[14169] lha dang drug gi skye gnas dang*/
[14170] gzugs dang*/
[14171] longs spyod dang*/
[14172] spyod lam dang*/
[14173] 'du shes dang*/
[14174] mtshan nyid rnam/
[14175] mngon shes drug po de dag gis mthong zhing dbang po dang stobs shes pa'o/
[14176] /de ltar zag pa dang bcas pa'i mngon shes dbang po'i tshul mthong ba drug dang*/
[14177] dbang po drug gis pha rol mthong ba la sogs pa sum cu ni zag pa med pa'o/
[14178] /skabs 'dir yul la ltos nas zag bcas zag de du brjod de/
[14179] yul chos can 'khrul snang zag bcas pa dang*/
[14180] chos nyid spros bral ma 'khrul pa zag med gnyis mjal ba'i blo la de skad brjod la/
[14181] rang bzhin du rtogs byed kyi blo 'phags pa'i ye shes mnyam pa zag med dang*/
[14182] so so skye bo'i zag bcas su shes par bya'o/
[14183] /drug pa sangs rgyas kyis mkhyen pa'i ye shes shin tu zag pa med pa'i mngon shes phyin ci ma log pa drug ni/
[14184] de ltar sum cu rdzogs nas/
[14185] gnas pa ting nge 'dzin du rgyas pas dngos po'i gnas lugs phyin ci ma log par mthong zhing gnas pa dang*/
[14186] ngo bo skur rgyas pas sku gsum gyis bsdus pa'i snang ba rnams mthong ba dang*/
[14187] mkhyen pa ye shes su rgyas pas sngar gyi mngon par shes pa de dag dus gcig tu mthong ba dang*/
[14188] mdzad pa phrin las su rgyas pas sprul pa sku'i mdzad pa sum cu rtsa drug mthar phyin pa'i rtags su mngon par shes pa sum cu rtsa drug dus gcig tu mthong ba dang*/
[14189] de ltar rgyas nas chos nyid 'gag pa med pa'i ye shes la spyod pa'i mngon shes dngos po'i snang ba lkog tu gyur tshad mthong ba dang*/
[14190] mtshan ma rang sar dag pa'i ye shes rang bzhin gnas pa'i mngon shes stong pa nyid kyi snang ba dang*/
[14191] mi snang ba dbang po dang*/
[14192] shes pa dang*/
[14193] sems pa dang*/
[14194] shes rab dang*/
[14195] ye shes dang*/
[14196] thugs rje'i cha las/
[14197] lkog tu sku gsum rang rgyud kyi zhen pas bcings par gyur pa dang*/
[14198] sngar shes bya'i sgrib pas bcings pa thams cad shes pas na mngon par shes pa chen po'o/
[14199] /de ltar mngon shes drug gi dang po la drug cu rtsa brgyad/
[14200] gnyis pa dang gsum pa la nyi shu rtsa bzhi bzhi/
[14201] lhag ma gsum la drug drug ste cha shas dbye na brgya sum cu bzhi'o/
[14202] /de dag kyang drug tshan drug la 'du la/
[14203] sum cu rtsa drug po rnams kyi lnga pa dbang po'i tshul mthong ba drug zag bcas so/
[14204] /drug tshan dang po lnga'i dbang po drug gi pha rol mthong ba sum cu zag med do/
[14205] /tha ma shin tu zag med du shes par bya'o/
[14206] /de dag kyang nyi zla kha sbyor las/
[14207] de ltar shar ba'i rigs kyi de la mngon par shes pa drug 'char te/
[14208] sngon gyi skye gnas shes pa dang*/
[14209] 'chi 'pho dang*/
[14210] skye ba shes pa da nga/
[14211] pha rol gyi sems shes pa dang*/
[14212] snang ba lkog tu gyur pa thams cad shes pa dang*/
[14213] rigs drug gi gnas mthong zhing shes pa dang*/
[14214] dbang po rnams rnam par dag pa'i mngon par shes pa dang drug 'char ro zhes so/
[14215] /bzhi pa gzungs kyi thob tshul ni/
[14216] sngon thos pa'i chos su gyur to cog dus gcig tu 'char zhing*/
[14217] sngon ma thos pa'i chos kyi rnam grangs kyang tshad med pa 'char bas na chos nyid kyi bar do zhes bya ste/
[14218] de nyid las/
[14219] de'i tshe mi brjed pa'i gzungs rnams kyang rang gi rgyud la skye ste/
[14220] sngon gyi chos rnams thams cad rgyud la dus gcig tu 'char ro/
[14221] /de bzhin du sngar ma thos pa'i chos rnams kyang 'char bas na chos nyid kyi bar do zhes bya'o zhes so/
[14222] /lnga pa ting nge 'dzin gyi skye tshul ni/
[14223] de'i tshe chos nyid rnam par dag pa'i ngang du blo'i 'jug pa zad nas mi rtog par gnas pa'o/
[14224] /zad lugs ni/
[14225] gang la zad na rang gi rgyud la zad/
[14226] ji ltar zad na/
[14227] gong gi yon tan gyi snang char 'dzin pa chos nyid rnam  par dag pa'i tshul du zad/
[14228] de'i tshe'i snang ba de gang yin na/
[14229] chos nyid zad pa'i snang ba shar bas rnam rtog ngan pa sngar zhen dang*/
[14230] phyis len dang*/
[14231] bzang ba mngon shes dang*/
[14232] rjes dran la sogs pa yang gtan nas mi skye ba/
[14233] nam mkha' dag pa'i ngang lta bu'o/
[14234] /nyi zla kha sbyor las/
[14235] rgyun gyi ting nge 'dzin gyi rgyud la rang bzhin du shar bas/
[14236] rnam par rtog pa ngan pa ni gtan nas mi skye zhes so/
[14237] /skabs 'dir dbang po nyi shu rtsa gcig gi grol tshul dang 'khrul tshul rnams shes par bya'o/
[14238] de'ang gzhung cung zad mang bas logs su bstan pa ni 'og tu 'byung ngo/
[14239] /drug pa lhun grub kyi thim tshul ni/
[14240] sngar shar ba rnams da nang du sdud pa ste/
[14241] /thim lugs brgyad dus gcig la 'byung ba/
[14242] thugs rje thugs rje la thim pa dper na nyi ma rgas pa'i tshe zer 'dus pa lta bu/
[14243] rigs drug gi snang char rang ngo la mi snang bar ma dag pa 'khrul pa'i ming med de gzig snang las 'das/
[14244] 'od 'od la thim pas nam mkha' la 'ja' tshon yal ba ltar 'od dang kha dog mtshan ma'i ris med de/
[14245] stong pa ngos gzung dang bral ba'i dbyings su ro gcig
[14246] sku skul thim pas bum pa'i sku ltar shes bya nang du gsal la/
[14247] mtshan ma ris can gyi zhal phyag tu grub pa med de rnam par dag
[14248] ye shes ye shes la thim pas ma pang du bu zhugs pa ltar chos nyid ma bu gnyis med du 'dres te ngos gzung med/
[14249] gnyis med gnyis med la thim pas/
[14250] chu bo la chu bo thim pa ltar gdod mar grol bas chos skur ro gcig ste/
[14251] ngo mnyam dbyer med spros pa dang bral lo/
[14252] /mtha' grol mtha' grol la thim pas/
[14253] nam mkha' la nam mkha' thim pa ltar/
[14254] stong pa la gtang ba'i yul med de bsam yul las 'das/
[14255] ma dag pa 'khor ba'i sgo dag pa ye shes kyi sgo la thim pas sbra'i chon thag btul ba ltar thig le nyag gcig la 'dus te d+ha thim/
[14256] dag pa ye shes kyi sgo ngo bo la thim pas seng ges gangs zin pa ltar ya nga dang bag tsha med de rig pa rang yul la phyin no/
[14257] /de dag kyang rang shar las/
[14258] kye grogs po dag lhun grub kyi snang ba la rang gi de nyid stobs su gyur nas bden pa mthong ba'i tshe thim lugs brgyad po shes par bya'o/
[14259] /de yang thugs rje thugs rje la thim pa dper na nyi ma nub pa'i zer lta bu'o
[14260] /ye shes ye shes la thim pa ni dper na ma pang du bu 'jug pa lta bu'o/
[14261] /'od la 'od thim pa ni dper na 'ja' tshon nam mkha' la yal ba la lta bu'o/
[14262] /sku la sku thim pa ni dper na bum pa'i sku lta bu'o/
[14263] /gnyis med la gnyis med thim pa ni dper na chu bo la chu bo thim pa lta bu'o/
[14264] /mtha' grol la mtha' grol thim pa ni dper na nam mkha' la nam mkha' thim pa lta bu'o/
[14265] /dag pa ye shes kyi sgo ngo bo ka dag la thim pa ne dper na seng ges gangs zin pa lta bu'o/
[14266] /ma dag pa 'khor ba'i sgo dag pa ye shes kyi sgo la thim pa ni dper na sbra'i chon thag btul ba lta bu'o zhes so/
[14267] /lnga pa de dag tu grol bar byed pa gnad kyi man ngag rgyas par bshad pa la gnyis te/
[14268] chos nyid don gyi man ngag gis gnad du brdeg pa dang*/
[14269] dus gsum gnad kyi man ngag gis dmigs su gdab pa'o/
[14270] /dang po ni/
[14271] tshe 'di dang bar do gnyis kar gnad du bsnun thabs bstan pa ste/
[14272] ngo bo/
[14273] rang bzhin/
[14274] thugs rje gsum gyi gnad gsum las/
[14275] ngo bo'i gnad ni rang thog tu ngo shes/
[14276] yin thog tu thag chod
[14277] grol thog tu gdengs bca' ba gsum las/
[14278] dang po ni/
[14279] rang bzhin 'od du snang yang*/
[14280] ngo bo rig gdangs gcig las ma 'das pa'i ngang gi rig pa stong gsal zang ka de ka dag gi rang ngo yin par thag bcad pa ni mthar thug gi grol sa cer mthong du ngo sprad pa'o
[14281] /gnyis pa ni/
[14282] de'i ngang de btang bzhag med pa rang bzhin gyis bsam gtan du thag rbad kyis bcad la ma yengs la mi 'dzin pas bsgom pa'o/
[14283] /gsum pa ni/
[14284] de'i tshe bsgom bya sgom byed las 'das pa'i rig pa zang thal du shar zhing grol bas bzang ngan gyi rtog tshogs ma spangs par rang grol ba'i gdeng la yid ches shing bzlos par bya pa ste/
[14285] gnad gal po che'i chings gcig thal lo/
[14286] /rang bzhin gyi gnas la sna tshogs su snang yang snang ngo las/
[14287] don rang gsal rjen pa'i ye shes gcig tu 'ubs chub par bsdus te rang gsal rang byung gi ye shes su la bzlas nas bsgoms pas/
[14288] de'i 'dzin pa yang grol/
[14289] las gzhan yang med pa ni/
[14290] 'od snang chos nyid du grol ba'i gdams pa ste/
[14291] phar la bltas pa tshur la gsal ba'i rig pa skad cig rjen par bud pa'i ngo bo sprad pa ste/
[14292] snang ba la bltas na mtha' yas kyang*/
[14293] rig pa la bltas na gcig kyang med pa zang mar rang shar bas/
[14294] grol sa bar gyis btab pa'i man ngag
[14295] gnad gal po che'i chings gnyis thal lo/
[14296] /thugs rje'i gnad ni/
[14297] phyi'i gdul yul sna tshogs pa'i rkyen re la nang gi gdul byed dam 'char ba'i rig pa du ma 'phro dus/
[14298] phyir 'phro ba'i rjes mi bcad/
[14299] rang ngo mi brtag
[14300] nang du mi dgag par gang shar de ka'i thad der cog gis bzhag la/
[14301] bar med kyi shes pa rjen par zang nge thal le ba de ngos bzung bas/
[14302] grol sa cer mthong du zin te/
[14303] shar gror rang yal gyi rig pa har sangs bar med rjen par zad thal ba de ka 'di dang bar do'i shes pa 'char byed ma 'gags pa la ngos bzung bas/
[14304] ka dag thugs rje'i rig pa zin nas grol ba ste/
[14305] gnad gal po che'i chings gsum thal lo/
[14306] /'di gsum ni gsang ba snying gi bdud rtsi yang zhun thigs pa rab tu gsang ba ste/
[14307] kha 'dums la chod che ba/
[14308] mdo 'dus la chings che ba/
[14309] gnad zab la gal che ba/
[14310] snying gi bu mchog dag las gzhan la gsang ba'i rgyas gdab pa'i man ngag go
[14311] /'di ni rgyud kyi rdo rje'i gnas las rang gis rnyed pa ste/
[14312] 'di dang gzhan yang mang po dag rang gis rtogs kyang gzhan la bshad pas ni mi go
[14313] /bstan pas ni mi rtogs/
[14314] slar rang la thim zhing nub pa rgya mtsho las chu bo babs pa slar de nyid da thim pa bzhin no/
[14315] /gnad gsum lung dang sbyar ba ni/
[14316] thal 'gyur las/
[14317] gzhan yang chos nyid ngo bo ni/
[14318] /rang bzhin nyid las ngo bor grub
[14319] /snang tshul gcig tu ma nges pas/
[14320] /'jug pa'i lam yang tha dad do/
[14321] /ngo dang shes dang grol mthong gis/
[14322] /'jug dang mthong dang goms pa las/
[14323] /ngo shes pa las rang ngo ste/
[14324] /yid ches pa yi thugs sa'o/
[14325] /thag chod pas ni gdeng du tshud/
[14326] /de ltar gsum gyis nges pa'i las/
[14327] /ngo bo rdzogs pas rgyu 'gags so/
[14328] /gzhan yang chos nyid rang bzhin bshad/
[14329] /'dir gcig tu ma nges pas/
[14330] /gang ltar btags pa de ltar snang*/
[14331] /sna tshogs ming gi gdags gzhi las/
[14332] /sgra tshig du ma'i spros par snang*/
[14333] /nges med ming ni sna tshogs las/
[14334] /don kyang btags pa tsam gyis stong*/
[14335] /stong nyid gang du'ang ma grub pas/
[14336] /rang bzhin dag pa ltar snang ngo*/
[14337] /gzhan yang chos nyid thugs rje bshad/
[14338] /gdul bya'i yul ni sna tshogs pas/
[14339] /gdul byed sku yang de tsam mo/
[14340] /rigs dang dbang po'i rnam 'phrul las/
[14341] /'khor 'das rtogs pa tha dad de/
[14342] /de nyid so so'i yul bzhag na/
[14343] /ma bcos don gyi dgongs pa'o/
[14344] /zhes so/
[14345] /gnyis pa dus gsum gnad kyi man gis dmigs su gdab pa la/
[14346] dus gsum gyi gnas dang thabs kyi man ngag gnyis las/
[14347] gnad la gsum ste/
[14348] 'jug pa shes pa'i gnad/
[14349] grol ba rang ngo'i gnad/
[14350] mthar phyin pa ngo shes pa'i gnad do/
[14351] /dang po ni/
[14352] rig pa phar 'od gsal gyi snang ba la 'jug dus gdangs rang snang du shes pa dang*/
[14353] 'od snang du tshur rig pa la 'jug dus rang sa ka dag tu zin pa'i ngang de la mi g.yo bar shes par bya ba'o/
[14354] /gnyis pa ni/
[14355] ye shes bzhi sbyor gyi tshe phyi nang gsang ba gsum gyi grol ba rang ngo na gnas pas rang ngo shes pa'i gdams ngag ngos bzung ste/
[14356] de'ang phung po'i bdag 'dzin dengs nas lus 'od gsal du grol bas chos nyid rang ngo la gnas
[14357] 'byung ba phra rags kyi rdos pa las grol bas/
[14358] snang ba 'od gsal bde ba chen po la gnas/
[14359] nyon mongs pa phra rags las grol ba'i rig pa ma la bu thim du gnas pa'o/
[14360] /de'ang phyi'i 'khrul pa dag pas rig pa chos nyid ma dang phrad shes pa dang snang ba'i rkyen sna tshogs yul du snang ba'i dngos po phra rags las grol bas ma bu gnyis med du grol lo/
[14361] /ji ltar grol na/
[14362] 'byung ba sa'i mtshan nyid rang dag pas lus kyi shas bcings pa las grol/
[14363] chu dag pa las khrag
[14364] me dag pas drod/
[14365] rlung dag pas dbugs kyis bcings pa las grol te/
[14366] rnam rtog gi rta med/
[14367] sha khrag rang rgyud du 'dzin pa la grol bas/
[14368] nang rig pa la nyon mongs pa'i dri ma med pas ye shes lnga rang snang*/
[14369] shes bya'i dri ma med pas chos dang chos nyid gnyis su med de/
[14370] rang ngo de ltar gnas pa de rtogs pas/
[14371] da rig pa la nyon mongs pa skye mi srid/
[14372] 'khor ba las kyi rnam smin las grol te/
[14373] rig pa rang ngo la nyon mongs pa gnas mi srid pas/
[14374] gsang ba rig pa chos nyid de yod pa dang*/
[14375] med pa dang rtag pa dang chad pa dngos po dang stong pa'i cha gang du'ang ma lhung bas/
[14376] phyi'i chos yul dang yul can dang*/
[14377] nang gi chos rnam par rtog pa tha dad du 'dzin pa dang*/
[14378] gsang ba'i chos rig pa nyid la 'dzin pa tsam yang med pa'i rang ngo shes par byed pa'o/
[14379] /gsum pa mthar phyin pa ngo shes pa'i gnad ni/
[14380] rig pa lhun  grub rin po che'i rang yul du phyin nas ka dag dang lhun grub dbyer med la gnas pa de ngos zin par byed pa ste/
[14381] 'khor ba'i chos thams cad dus der dag pas snga ma 'khrul ma myong ba'i rtsad chod/
[14382] da 'khrul mi srid pa'i sku thob pa rig pa nyid ldog sa med de/
[14383] 'khor ba'i 'khrul snang*/
[14384] myang 'das kyi dag snang dbyings der nub dus yod med rtag chad gang du'ang ma grub pas 'khor 'das la zlos te gzhi grol la song ba lhun grub thim tshul gyi dus der ngo shes par bya'o/
[14385] /'di ni rig pa rang ngo'i gnad gal po che'o/
[14386] /gnyis pa thabs kyi man ngag la gnyis las/
[14387] sngon rol gyi man ngag tshe 'dir gnad gsum la goms shing ngo sprad pa de sngar 'dris pa'i yul du phyi nang du ngo shes pa ltar de dus the tshom med par grol ba dang*/
[14388] 'di'i dus kyi man ngag ni rig pa rnon po gzhi nas 'phags pa skar mda' nam mkha' la rgyug pa'i rnam pa ltar skad cig gis rang ngo shes pas grol ba dang
[14389] rig pa rtul po cir snang ba'i khyad par du ma rtogs pas sngar gyi zab mo nyams su blangs pa'i stobs kyi khyad kyis/
[14390] seng phrug mngal rgya dang bral ba'i tshul du rdos pa dag pas skad cig ma lnga la sogs pa dbang po nyi shu rtsa gcig gi tshul gang rung du grol ba'o/
[14391] /de dag kyang nyi zla kha sbyor las/
[14392] 'di'i dus ni gsum ste/
[14393] 'jug pa'i dus dang*/
[14394] grol ba'i dus dang*/
[14395] mthar phyin pa'i dus so/
[14396] /'jug pa'i dus ni gnyis te/
[14397] rig pa 'od la phar 'jug pa dang
[14398] 'od rig pa la tshur 'jug pa'o/
[14399] /grol ba ni gsum ste/
[14400] rig pa nyid rkyen rnams dang bral bas 'byung ba las grol ba dang*/
[14401] rig pa la dri ma med pas/
[14402] nyon mongs pa las grol ba dang*/
[14403] rig pa nyid mtha' gang du yang ma lhung bas phyi nang gi chos las grol ba'o/
[14404] /mthar phyin pa ni rig pa nyid chos thams cad kyi snang ba dus gcig la grol bar bstan pa'o/
[14405] /thabs ni gnyis te/
[14406] sngon rol gyi gdams pa'i gnad dang*/
[14407] 'di dus kyi rig pa rno rtul gyi khyad do zhes so/
[14408] /don gsum pa rang snang dbang po'i grol tshul gyis don bsdu ba la gsum ste/
[14409] dbang po'i dbye ba spyir bstan/
[14410] grol 'khrul gyi rim pa bye brag tu bshad/
[14411] dbang po so so'i 'grol tshul rgya cher brjod pa'o/
[14412] /dang po ni dbang po rno rtul 'bring gsum la tha ma dang*/
[14413] 'bring dang*/
[14414] rab dang*/
[14415] rtse mo dang*/
[14416] phul dang*/
[14417] mchog dang*/
[14418] mthar phyin pa dang bdun bdun sbyar bas nyi shu rtsa gcig la/
[14419] ye shes kyi snang tshul re/
[14420] rnam pa'i 'khrul gzhi re/
[14421] rtogs pa'i tshad re/
[14422] shes pa'i brtag lugs re/
[14423] rang snang la grol lugs re rnams so sor 'byung bas/
[14424] dbang po yang nyi shu rtsa gcig tu bshad de/
[14425] rang shar las/
[14426] kye mos pa'i 'khor rnams nyon cig
[14427] ngas sems can gyi ma rigs pa bsal ba'i phyir/
[14428] snang ba'i 'char lugs nyi shu rtsa gcig yod pa'i phyir/
[14429] 'di dag rnams bstan gyis yid la zung shig
[14430] dbang po la rnam pa gsum gyis bstan te/
[14431] rab dang*/
[14432] 'bring dang*/
[14433] rab la bdun te/
[14434] rab gyi tha ma dang*/
[14435] rab kyi 'bring dang*/
[14436] rab kyi rab dang*/
[14437] rab kyi phul dang*/
[14438] rab kyi mchog dang*/
[14439] rab kyi rtse mo dang*/
[14440] rab kyi mthar phyin pa'o/
[14441] /de ni rab kyi dbye ba yin no/
[14442] /de yang mthong tshur re/
[14443] ye shes kyi snang ba skye tshul re/
[14444] rtogs pa'i tshad re/
[14445] go ba'i dus re/
[14446] shes pa'i brtas lugs re shar nas rang rang gi snang ba la brtan pa thob bo/
[14447] /'bring la yang bdun te/
[14448] 'bring gi tha ma dang*/
[14449] 'bring gi 'bring dang*/
[14450] 'bring gi rab dang*/
[14451] 'bring gi phul dang*/
[14452] 'bring gi mchog dang*/
[14453] 'bring gi rtse mo dang*/
[14454] 'bring gi mthar phyin pa dang*/
[14455] de la yang ye shes skye ba'i tshad re 'byung ngo*/
[14456] /de ni 'bring gi yin no/
[14457] /tha ma la'ang bdun te/
[14458] tha ma'i tha ma dang*/
[14459] tha ma'i 'bring dang*/
[14460] tha ma'i rab dang*/
[14461] tha ma'i phul dang*/
[14462] tha ma'i mchog dang*/
[14463] tha ma'i rtse mo dang*/
[14464] tha ma'i mthar phyin pa'o zhes so/
[14465] /gnyis pa grol 'khrul gyi rim pa bye brag tu bshad pa ni/
[14466] nyi zla kha sbyor las/
[14467] dbang po nyi shu rtsa gcig gi bye brag tu brtan pa thob pa yang yod do/
[14468] /de rang gi shes pa ma chud cing slar bla ma'i lung med pa rnams ni snang ba de la bred pa dang*/
[14469] sngangs pa dang*/
[14470] rdugs pa dang*/
[14471] 'jigs pa dang*/
[14472] 'du shes shor ba la sogs te/
[14473] yang 'khor ba'i nye bar len pa'i kha len te/
[14474] yang dbang po nyi shu rtsa gcig gi bye brag tu 'khrul pa yang yod do/
[14475] /de ltar na dbang po gsum po ni/
[14476] rab kyis skad cig ma gsum la grol bar 'gyur ro/
[14477] /'bring ni zhag lnga na brtan pa thob pa yang yod do/
[14478] /skad cig ma nyi shu rtsa gcig na brtan pa thob pa yin no/
[14479] /tha ma rnams ni rang bzhin sprul pa sku'i zhing khams su dbugs phyung nas bar do med par sangs rgya ba yin no zhes pas/
[14480] 'di la gsum ste
[14481] dbang po nyi shu rtsa gcig tu 'khrul pa'i tshul/
[14482] grol ba'i tshul/
[14483] khyad par la rmongs pa bzlog pa'i tshul lo/
[14484] /dang po ni/
[14485] sngar bla ma'i gsang chen nges pa'i lung chos 'di'i sgo ma mthong ba rnams dang*/
[14486] mthong yang pho tshod dang*/
[14487] le lo dang*/
[14488] g.yeng ba'i dbang du song ba dbang po tha ma'i tha ma rnams chos nyid bar do'i rang snang de la dbang ma thob pas rab tu bred pa dang*/
[14489] nges pa ma rnyed pas rab tu snang ba ste/
[14490] pha gi rgyud ci las byung ngam snyam pa dang*/
[14491] ngo ma 'phrod pas phugs rdugs pa snyam pa dang
[14492] sngar skad cig kyang mngon sum nyams su ma blangs pas snang ba 'di ci yin dbang po 'khrul lam snyam pa'i 'du shes phyin ci log tu shar ba la sogs pa ste/
[14493] rang snang ngo ma shes pa yang 'khor ba'i nye bar len pa srid pa bar do'i kha brgyud nas/
[14494] dbang po nyi shu rtsa gcig tu 'khrul pa yod do/
[14495] /ji ltar 'khrul na/
[14496] snang ba chen po mthong ba'i tshe/
[14497] dbang po tha ma'i tha ma kun phyi yul gyi rnam bzung bas 'khrul lo/
[14498] /tha ma'i 'bring gis de la chags pa'i nyis kyi 'khrul lo/
[14499] /tha ma'i rab kyis ngar 'dzin de ma thag rkyen du 'khrul lo/
[14500] /tha ma'i phul gyis rang mtshan du dmigs pa 'khrul lo/
[14501] /tha ma'i mchog gis gang du'ang ma shes pa'i gti mug tu rmongs pas 'khrul lo/
[14502] /tha ma'i rtse mos ci yin snyam du snyam byed the tshom zhugs pas 'khrul lo/
[14503] /tha ma'i mthar phyin pas de nyid yul gyi cha bdag tu bzung bas 'khrul lo/
[14504] /'bring gi tha mas gsal ba de dngos po med par mthong ba'i cha nas 'khrul lo/
[14505] /'bring gi 'bring gis dngos po zhen 'dzin du chags pa'i snying por bzung bas 'khrul lo/
[14506] /'bring gi rab kyis yul la yengs te gang du'ang ma shes pa bu chung gis snang ba mthong ba lta bu'i rmongs pa las 'khrul lo/
[14507] /'bring gi phul gyis shes pa 'dzin pa'i rkyen du byed pas 'khrul lo/
[14508] /'bring gi mchog gis yul du bzung bar brtags pas 'khrul lo/
[14509] /'bring gi rtse mos nga la 'di lta bu'i snang ba shar snyam du dga' gdung du bzung bas 'khrul lo/
[14510] /'bring gi mthar phyin pas nges pa la 'jog pas rang snang du ma shes pa las 'khrul lo/
[14511] /rab kyi tha mas mdzes par 'dzin pas 'khrul lo/
[14512] /rab kyi 'bring gis mdzes pa la zhen par 'dzin pas 'khrul lo/
[14513] /rab kyi rab kyis gang du ma bzung yang yengs pa ltar ngos gzung med pas 'khrul lo/
[14514] /rab kyi phul gyis snang ba'i yul des rgyu bdag nyid gcig pa'i bzung bar song nas 'khrul lo/
[14515] /rab kyi mchog gis skad cig 'gyur ba'i cha zlog ma shes pas 'khrul lo/
[14516] /rab kyi rtse mos rtags dang mtshan ma ris can du bzung bas 'khrul lo/
[14517] /rab kyi mthar phyin pas gang du'ang ma shes la snang ba gzu bo'am rmongs pa'i dbang gis 'khrul lo/
[14518] /'khrul tshul thams cad nyi shu rtsa gcig po 'dir 'dus pas/
[14519] bar dor ma 'khrul pa shin tu gces so/
[14520] /de la yang da lta phyi'i snang ba tha mal pa dang*/
[14521] 'od gsal gyi cha rang snang du skad cig ma la rjen ye re re ngo shes pa gces so/
[14522] /de'ang rang shar las/
[14523] kye nye ba'i 'khor rnams nyon cig
[14524] sems can rnams ni bar do la 'di ltar 'khrul lo/
[14525] /la la rnam pa las 'khrul lo/
[14526] /la la nyams las 'khrul lo/
[14527] /la la de ma thag pa las 'khrul lo/
[14528] /la la dmigs pa las 'khrul lo/
[14529] /la la ci yin snyam pa las 'khrul lo
[14530] /la la snyam byed las 'khrul lo/
[14531] /la la yul las 'khrul lo//la la yul med pa las 'khrul lo/
[14532] /la la snying po las 'khrul lo/
[14533] /la la ma rig pa las 'khrul lo/
[14534] /la la rkyen las 'khrul lo/
[14535] /la la brtags pa las 'khrul lo/
[14536] /la la nga las 'khrul lo/
[14537] /la la ngo ma shes pa las 'khrul lo/
[14538] /la la 'dzin pa las 'khrul lo/
[14539] /la la 'dzin pa med pa las 'khrul lo/
[14540] /la la 'du shes las 'khrul lo/
[14541] /la la rgyu las 'khrul lo/
[14542] /la la skad cig gis 'khrul lo/
[14543] /la la rtags las 'khrul lo/
[14544] /la la gzu bo las 'khrul lo/
[14545] /bar ma do la sems can gyi blo nyi shu rtsa gcig yod pa'i phyir na/
[14546] 'khrul lugs gcig la snang ba rdzogs par 'ong ste/
[14547] de ltar 'khrul lugs re re la snang ba re re 'char ro/
[14548] /de ni bar do la 'khrul lugs rgyas par bstan pa'o zhes so/
[14549] /gnyis pa grol ba'i tshul dbang po nyi shu'i rim pa las mi 'da'/
[14550] de yang rab 'bring tha ma gsum las mi 'da'o/
[14551] /de la dbang po rab skad cig gsum/
[14552] 'bring lnga/
[14553] tha ma bdun nas nyi shu rtsa gcig na grol ba'o/
[14554] /de'i tha ma ni rang bzhin sprul pa'i zhing du skye ba las grol mi nus so/
[14555] /rab kyi mthar phyin pa ni skad cig ma gsum la ka dag tu grol te/
[14556] sku gdung 'bar ba las/
[14557] skar mda' dag ni nam mkha' la/
[14558] /rgyug pa'i tshul du skad cig gsum/
[14559] /sprul pa nyid dang bcas par yang*/
[14560] /ngo bo nyid la rang thim mo/
[14561] /zhes so/
[14562] /rab kyi lhag pa drug bya ba rdzogs pa'i skad cig gsum gyis mthar phyin no/
[14563] /dbang po'i khyad ni skad cig la yun ring thung yod de/
[14564] la la la bsam gtan gyi zhag gcig nas drug gi bar thogs pa'o/
[14565] /mthar phyin ni rnam grol gyi skad cig gsum las zhag la mi ltos so/
[14566] /de ni rtogs pa'i rtsal las byung ngo*/
[14567] /rnam grol gyi skad cig ni snang ba la shes pa shar nas der 'dug snyam du yul rtogs pa'i yun la skad cig ma gcig tu brtsis pa'i skad cig gsum na grol ba'o/
[14568] /'bring dang*/
[14569] tha ma'i skad cig rnams de bas yun ring ba ste/
[14570] bya rdzogs kyi skad cig la rtsi bas da lta 'chad do/
[14571] /gsum pa khyad par la rmongs pa zlog pa'i tshul la/
[14572] rmongs pa dang*/
[14573] de zlog pa gnyis las/
[14574] cha la rmongs pa ni rgyud dang man ngag rab tu mang bas la lar skad cig ma gsum dang*/
[14575] lnga dang*/
[14576] la lar zhag gsum dang*/
[14577] nyi shu rtsa gcig la sogs pa bshad pa dag shan ma phyed par bsam gtan gyi zhag dang*/
[14578] grol ba'i skad cig gnyis gcig tu bzung nas 'chad pa'o/
[14579] /de zlog pa ni gnyis las/
[14580] rigs pa ni/
[14581] gal te de gnyis gcig na dbang po rab kyi rtse mo chos can skad cig ma gcig la grol bar thal/
[14582] bsam gtan gyi zhag gcig na grol ba'i phyir/
[14583] 'dod na rab skad cig ma gsum na grol bar bshad pa des gsal lo/
[14584] /de bzhin du rab kyi tha ma skad cig ma drug na grol bar thal/
[14585] zhag drug na grol ba'i phyir ro/
[14586] /'dod na rab rnams gang yin yang skad cig gsum na grol bas gsal lo/
[14587] /de'ang sbubs 'pho ba'i dus kyi ka dag la grol yang skad cig gsum du nges te/
[14588] dang po la ngos zin/
[14589] gnyis pa la rtogs pa skyes/
[14590] gsum pa la grol ba'i phyir ro/
[14591] /lung ni/
[14592] ye shes sgron me las/
[14593] de la skad cig rtogs pas phyed/
[14594] /bsam gtan zhag ni gnas pa'i cha/
[14595] /rnam ldan mi ldan khyad par las/
[14596] /'dres shing mtshungs la ma 'dres ldan/
[14597] /ces pas gsal lo/
[14598] /'dir rang lugs kyi skad cig ma'i char dbye ba la rang ngo shes pa'i rtogs pas khyab la/
[14599] bsam gtan gyi zhag rtogs pas ma khyab ste/
[14600] ma rtogs kyang rang bzhin gyi bsam gtan la gnas pa yod pa'i phyir te/
[14601] lhun grub kyi tha ma bzhin no/
[14602] /de'ang skad cig ma la bsam gtan gyis ma khyab ste/
[14603] rtogs pa'i skad cig la ka dag tu grol ba bzhin no/
[14604] /bsam gtan dang 'brel ba'i mu yod de rab kyi rtse mo nas tha ma'i bar bzhin no/
[14605] /bsam gtan gyi zhag la skad cig ma'i rtogs pas ma khyab ste tha ma'i tha ma 'khrul pa bzhin/
[14606] skad cig ma 'brel ba'i mu yod de/
[14607] 'bring dang tha ma'i 'bring yan chod bzhin no/
[14608] /des na skad cig ma dang*/
[14609] bsam gtan gyi zhag phyed pa gal che'o/
[14610] /bsam gtan gyi zhag la'ang kha cig da lta'i zhag 'dir 'dod pa ni shin tu mi 'thad de/
[14611] lung rigs kyi zlog pa'i 'os ma yin te/
[14612] zlog rin mi chog pa'i phyir ro/
[14613] /rnam nges las/
[14614] log pa'i lam la mtha' med phyir
[14615] /de dag 'dir ni spro bya min/
[14616] /zhes bshad pa bzhin no/
[14617] /log rtog kyang 'dra rung gi 'khrul pa zlog gi
[14618] ha cang mi 'thad pa de kun spros pa'i dra ba yin la mkhas pa dag gi ngo tsha ba'i gnas su byas zin pas 'dir ci bya/
[14619] rgyal ba'i sgra bsgrags pas blun po rgyal ba nyid du 'gyur ro zhes rmongs pa de kun gyi phyogs la bslan par bya'o/
[14620] /'dir bsam gtan gyi zhag ni da ltar ting nge 'dzin gyi gnas cha'i yun la brtsis pas/
[14621] bar dor yang ting nge 'dzin gnas cha'i yun la bsam gtan gyi zhag tu gsungs pa yin no/
[14622] /gsum pa dbang po'i grol tshul rgya cher brjod pa la gsum ste/
[14623] dbang po rab/
[14624] 'bring*/
[14625] tha ma'i rim pa'o/
[14626] /dang po la bdun las/
[14627] rab kyi mthar phyin pa/
[14628] skad cig gsum la bsam gtan gyi zhag dang ma 'brel bar grol la
[14629] gzhan rnams skad cig gsum la bsam gtan gyi zhag mang nyung dang 'brel nas grol te/
[14630] skar mda' nam mkha' la rgyug pa'i tshul du rang snang ka dag tu 'jug pa'i bar der sprul pa'i rang 'od 'phro bas rang snang lhun grub kyi zhing gi sems can gyi 'khor ba stongs par byas nas grol lo/
[14631] /de yang ka dag gi rang sa de nas sprul pa mi 'gyed de/
[14632] sku dang ye shes kyi snang ba rags pa las 'das pa'i sa yin pa'i phyir ro/
[14633] /sprul pa yang yas mar 'gyed pa sems can dngos kyi don byed pa ni ka dag las lhun grub kyi gzhi snang shar ba nas 'gyed do/
[14634] /lam nas 'gyed pa la 'pho ba chen mo'i lus bzung ba dang*/
[14635] rang bzhin sprul par bgrod pa gnyis kyis sems can rang las rgyud gzhan rnams kyi don byed la/
[14636] bar dor sprul pa 'gyed tshul lhun grub kyi sgo las rang snang 'khor bar snang ba de'i don byed par snang ste/
[14637] rmi lam du sems can gyi don byas kyang rang snang tsam las gzhan ngor phan pa ma byung ba dang 'dra bar shes par bya'o/
[14638] /gnas 'di rdzogs pa chen po 'di'i khyad par gyi grub mtha' gcig yin pas cung zad rtogs dka' bar byed do/
[14639] /skad cig gsum du byed dus dang po la tshom bu'i snang ba ye shes bzhi sbyor dang bcas pa 'gags/
[14640] gnyis pa lhun grub kyi sgo mthong*/
[14641] /
[14642] gsum pa la de yang nub ste/
[14643] ka dag gi snang ba mthong ba la rang ngo shes pas sa zin pa'o/
[14644] /de dag gi bar la rtog pa rtsal can rnams yud tsam gyis grol la/
[14645] rtsal chung ba rnams yun ring du gnas pas bsam gtan gyi zhag mang du 'gor te/
[14646] mda' shugs drags pa dang*/
[14647] bul ba dang*/
[14648] rab tu bul ba rnams rnams snga phyir 'gro ba dang  'dra'o/
[14649] /dbang po rab kyi mthar phyin pa'i skad cig ma de la/
[14650] gzhan drug gi sar bsam gtan gyi zhag dang spel nas rtogs par bya ste/
[14651] rang shar las/
[14652] la la skad cig gsum gyis grol/
[14653] /la la me long tshom bus grol/
[14654] /la la yab dang yum gyi grol/
[14655] /la la mer mer shig shig gis/
[14656] /rang gi bden pa skyes te grol/
[14657] /la la thugs rje'i zer gyis grol/
[14658] /la la tshom bu gnyis kyis grol/
[14659] /la la cir snang sku yis grol/
[14660] /de ni rab kyi grol lugs so/
[14661] /zhes pa dang*/
[14662] de yang dbang pa rab kyi mthar phyin pa ni/
[14663] skad cig ma gsum la sangs rgyas nas sprul pa rang bzhin du 'byung ngo*/
[14664] /de yang skad cig ma gcig la/
[14665] tshom bu'i snang ba 'gags/
[14666] skad cig ma gcig la lhun grub kyi snang ba 'gags te/
[14667] skad cig ma gcig la ka dag gi bden pa mthong ngo*/
[14668] /de yang sprul pa ni ka dag gi sa nas mi 'gyed de/
[14669] lam du dbang thams cad kyi de bzhin nyid thob nas/
[14670] dper na skar mda' nam mkha' la rgyug pa'i tshul te/
[14671] skar mda' de la 'od 'phro ba dang 'dra bar sprul pa bkye nas 'gro ba'i don byed do/
[14672] /don byed ni zhag gsum na nus so/
[14673] /dbang po rab kyi rtse mo ni/
[14674] zhag gcig bar dor sdod do/
[14675] /de yang ye shes bzhi sbyor gyi snang ba la rang gi snang ba mthong ste/
[14676] de yang bdag gi mig nas ye shes kyi me gnyis byung bas/
[14677] mtshon char 'bab pa de kun tshig nas/
[14678] snang ba 'gag pa med pa shar nas/
[14679] de la rang gi shes pa sad nas/
[14680] rang gi yul mthong ste/
[14681] lhun grub kyi sa la nges pa rnyed nas/
[14682] yang skar mda' lta bur shes par bya'o/
[14683] /dbang po rab kyi mchog ni/
[14684] zhag gnyis nas sangs rgyas te/
[14685] de yang tshom bu'i snang la zhag gcig sdod de/
[14686] de yang rang gi thugs ka nas ye shes kyi nyi ma gcig 'char te/
[14687] de las 'od zer phyogs bcur 'phro'o/
[14688] /de las 'od zer gyi rtse mo re re la de bzhin gshegs pa'i sku re re 'char ro/
[14689] /des snang ba'i spyod yul thams cad sku'i rang bzhin du mthong ngo*/
[14690] /de nas yang lhun grub kyi snang ba la nges pa rnyed nas sprul pa zhag bdun na don byed nus so/
[14691] /de yang skar mda' bzhin no/
[14692] /rab kyi phul ni/
[14693] zhag gsum bar do la sdod do/
[14694] /de yang tshom bu la zhag gcig sdod do/
[14695] /de la yang nges pa rnyed par ye shes kyi snang ba la rang gi snang ba'i cha gcig 'char ro/
[14696] /de yang zhag gnyis sdod do/
[14697] /zhag dang po 'od mthong ngo*/
[14698] /zhag gnyis pa sku mthong ste/
[14699] sku de yang che ba rags par mthong ngo*/
[14700] /de la yid ches nas lhun grub kyi sa la nges pa rnyed do/
[14701] /de yang skar mda' ltar shes par bya'o/
[14702] /sprul pa yang zhag bcu gcig na don byed nus so/
[14703] /rab kyi rab ni/
[14704] zhag bzhi bar do la sdod do/
[14705] /de yang rang gi mdun na tshom bu lnga bkra sa le 'dug pa mthong nas/
[14706] de la rang gi bag chags sad nas shar phyogs kyi tshom bu la zhag gcig sdod do/
[14707] /de bzhin du phyogs bzhi'i tshom bu la zhag re re sdod do/
[14708] /de nas yang lhun grub la nges pa rnyed nas sangs rgyas so/
[14709] /sprul pa zhag bcu bzhi na don byed nus so/
[14710] /dbang po rab kyi 'bring ni/
[14711] zhag lang nas mthong ngo*/
[14712] /zhag lnga nas mthong ngo*/
[14713] /de yang 'di lta ste/
[14714] zhag bzhi tshom bu la sdod do/
[14715] /zhag gcig ye shes kyi snang ba la sdod do/
[14716] /de yang rang gi thugs ka nas 'od kyi zer rta rnga tsam cig byung ste/
[14717] de yang nam mkha'i mthongs su 'greng bur 'ong ngo*/
[14718] /de la rang gi mig ma yengs par bzung nas bltas pas/
[14719] nam mkha'i dkyil na tshom bu chen po gcig bkra sa le ba de mthong nas/
[14720] de la yid ches rab tu skyes nas/
[14721] rang gi yin snyam pa'i shes pa cig byung bas/
[14722] yid ches pa ma pang du bu 'jug pa'i gdams ngag ces bya'o/
[14723] /de nas de la rang gi rig pa thim gyis thim pa ni/
[14724] phyir mi ldog pa dpag chen gyi mda' lta bu'i gdams ngag ces bya'o/
[14725] /sprul pa yang zhag nyi shu rtsa gcig na don byed nus so/
[14726] /dbang po rab kyi tha ma ni/
[14727] zhag drug thogs te/
[14728] de yang tshom bu la zhag bzhi thogs te/
[14729] ye shes kyi snang ba dang chos kyi dbyings la zhag gcig thogs so/
[14730] /de bzhin du me long lta bu la zhag gcig thogs te/
[14731] de nas yang rang gi mig gnyis nas ye shes kyi me long gsal ba gnyis lhag gis 'char te/
[14732] de las snang ba dpag tu med pa 'phros nas/
[14733] gcig rang gi steng du tshom bu gcig tu mthong ngo*/
[14734] /gcig rang gi mdun du yang tshom bu chen po gcig tu mthong ngo*/
[14735] /de nas nges pa thob nas sangs rgyas so/
[14736] /sprul pa yang zhag nyi shu rtsa lnga na don byed nus so zhes so/
[14737] /de'ang skad cig gsum la so so'i dbang pos zhag tha dad du 'gor nas ka dag gi snang ba la grol te/
[14738] phyir mi ldog pa'i nges pa ni thob/
[14739] thim ni ma zin pa'i skabs der sprul pa 'gyed pas/
[14740] sprul pa'i zhag ji tsam 'gyed pa de tsam gnas nas/
[14741] de nas sprul pa yang nyi ma nub dus zer 'du ba ltar
[14742] rig pa la 'dus te ka dag gi sa la thim pa yin no/
[14743] /shes rab zhib mos dpyad na 'di la yang gnad go rgyu che ba gcig yod do/
[14744] /gnyis pa dbang po 'bring bdun gyi grol tshul ni skad cig lnga ste/
[14745] sku gdung 'bar ba las/
[14746] chos nyid kyi ni bar do la/
[14747] /skad cig la grol bar 'gyur/
[14748] /ces bshad pas/
[14749] skad cig dang po la rang gi snang ba so so ba shar/
[14750] gnyis pa la mthong*/
[14751] gsum pa la de'i ngang la dar cig shes pa zin/
[14752] bzhi pa la rang snang du rtogs te bden pa'i stobs rnyed/
[14753] lnga pa la ka dag tu grol ba'o/
[14754] /grol nas ma thim pa'i bar der sprul pa 'gyed do/
[14755] /sprul pa'i zhag ni bsam gtan gyi zhag dang gcig go
[14756] /skad cig ma lnga dang bsam gtan gyi zhag so so sbyar la snang ba'i grol tshul bstan pa ni/
[14757] rang shar las/
[14758] la la 'od lnga'i dbyings su grol/
[14759] /la la sku lnga'i dbyings su grol/
[14760] /la la tshom bu lnga yis grol/
[14761] /la la me long dbyings su grol/
[14762] /la la mu khyud dbyings su grol/
[14763] /la la steng 'og tshom bus grol/
[14764] /la la mu khyud stong par grol/
[14765] /de ni 'bring gi grol lugs so/
[14766] /zhes pa dang*/
[14767] de yang 'di lta ste/
[14768] 'bring gi nges pa la 'jog pa ni/
[14769] zhag bdun na nges pa rnyed do/
[14770] /de yang zhag lnga tshom bu'i snang ba la sdod do/
[14771] /zhag gcig chos kyi dbyings la sdod do/
[14772] /zhag gcig me long ye shes la sdod do/
[14773] /de yang rang gi thugs ka nas sku cig byung bas/
[14774] de las sku grangs med par 'phros pas/
[14775] de la rang gi shes pa sad de stobs su gyur nas yang skar mda' lta bu'o/
[14776] /sprul pa yang zhag nyi shu rtsa drug na don byed nus so/
[14777] /dbang po 'bring gi rtse mo ni/
[14778] zhag brgyad thogs te/
[14779] yang tshom bu la zhag lnga thogs so/
[14780] /ye shes bzhi'i snang ba la zhag gsum bsdad nas/
[14781] yang rang gi steng na ye shes kyi sku sna tshogs su 'phro ba cig mthong bas/
[14782] de la nges pa rnyed nas/
[14783] de yang skar mda' lta bu'o/
[14784] /sprul pa zhag nyi shu rtsa bdun na don byed nus so/
[14785] /'bring gi mchog ni/
[14786] zhag dgu thogs te/
[14787] yang tshom bu la zhag lnga thogs so/
[14788] /ye shes la zhag bzhi thogs so/
[14789] /de nas yang nges pa rnyed de/
[14790] cir snang thams cad me long ltar rtogs shing mthongs nas brtan pa thob bo/
[14791] /sprul pa yang zhag sum cu na don byed nus so/
[14792] /'bring phul ba ni/
[14793] zhag bcu thogs te/
[14794] yang tshom bu la lnga/
[14795] ye shes kyi snang ba la zhag bzhi thogs so/
[14796] /lhun grub kyi snang ba la zhag gcig thogs nas/
[14797] yang sku de dag thams cad gnyis med du rtogs nas sangs rgyas so/
[14798] /sprul pa yang zhag sum cu rtsa gcig na don byed nus so/
[14799] /'bring gi rab ni/
[14800] zhag bcu gcig thogs te/
[14801] yang tshom bu la lnga/
[14802] ye shes la lnga/
[14803] lhun grub la gcig gnas te/
[14804] de nas yang nges pa rnyed nas snang ba thams cad 'od khyim du mthong nas nges pa rnyed do/
[14805] /sprul pa yang zhag sum cu rtsa bzhi na don byed nus so/
[14806] /'bring gi 'bring ni/
[14807] zhag bcu gnyis thogs te/
[14808] yang tshom bu la lnga/
[14809] logs sku khro bo'i zhing khams sa gcig
[14810] /ye shes kyi snang ba la zhag lnga/
[14811] lhun grub kyi snang ba la zhag gcig gnas nas/
[14812] yang nges pa rnyed nas brtan pa thob bo/
[14813] /sprul pa yang zhag sum cu rtsa bdun don byed nus so/
[14814] /'bring gi tha ma ni/
[14815] zhag bcu gsum thogs te/
[14816] yang tshom bu gong 'og la drug
[14817] ye shes la lnga/
[14818] lhun grub la gnyis gnas pas/
[14819] yang cir snang mar me'i dkyil 'khor ltar mthongs nas nges pa rnyed do/
[14820] /sprul pa yang zhag sum cu rtsa dgu na don byed nus so zhes so/
[14821] /gsum pa dbang po tha ma'i drug ni/
[14822] skad cig nyi shu rtsa gcig na grol te
[14823] dang po rang snang rim gyis 'char ba la skad cig bdun/
[14824] rang snang shar nas de'i ngang la rang sor ci yin nam snyam par gnas pa la bdun/
[14825] de rang snang du shes nas rim gyis nges pa thob pa la bdun te/
[14826] nyi shu rtsa gcig na ka dag tu grol la/
[14827] ma thim pa'i bar der sprul pa bkye nas/
[14828] ka dag la thim pa'o/
[14829] /skad cig nyi shu rtsa gcig tu mnyam yang bsam gtan gyi zhag mang nyung yod pas dbang po rno rtul du bzhag ste/
[14830] zhag de dag skad cig dang sbyar zhing*/
[14831] dbang po'i snang tshul dang zhag gi rnam grangs dang*/
[14832] sprul pa'i 'gyed tshul tha dad pa ni/
[14833] rang shar las/
[14834] la la kha dog dkar pos grol/
[14835] la la kha dog ser pos grol/
[14836] /la la kha dog dmar pos grol/
[14837] /la la kha dog ljang gus grol/
[14838] /la la kha dog mthing gas grol/
[14839] /la la kha dog lnga kas grol/
[14840] /la la thig le zer gyis grol/
[14841] /de ni tha ma'i grol lugs so/
[14842] /zhes pa dang*/
[14843] dbang po tha ma'i grol lugs 'di lta ste/
[14844] /de yang tha ma'i sa zin pa ni zhag bcu bzhi thogs te/
[14845] de yang tshom bu gong 'og la drug
[14846] /ye shes la lnga/
[14847] lhun grub la zhag gsum thogs pa'i tha ma rang gi snang bar mthong nas sangs rgyas so/
[14848] /sprul pa yang zhag bzhi bcu na don byed nus so/
[14849] /tha ma'i rtse mo ni/
[14850] zhag bco lnga thogs te/
[14851] yang tshom bu dang ye shes gong bzhin no/
[14852] /lhun grub la zhag gcig gnas pa'i tham  yang rang gi snang bar mthong nas brtan thob bo/
[14853] /sprul pa yang zhag bzhi bcu zhes gsum na don byed nus so/
[14854] /tha ma'i mchog ni/
[14855] zhag bcu drug thogs te/
[14856] tshom bu dang ye shes la gong bzhin no/
[14857] /lhun grub la zhag lnga gnas pa'i tha ma yang rang gi snang bar mthong nas brtan pa thob bo/
[14858] /sprul pa yang zhag zhe drug nas don byed nus pa'o/
[14859] /tha ma'i phul ni zhag bcu bdun thogs te/
[14860] tshom bu dang ye shes la gong bzhin no/
[14861] /lhun grub la zhag drug gnas pa'i tha ma yang rang gi snang bar mthong nas brtan pa thob pa'o/
[14862] /sprul pa yang zhag zhe bdun na don byed nus so/
[14863] /tha ma'i rab/
[14864] zhag bco brgyad thogs te
[14865] yang tshom bu la zhag drug thogs so/
[14866] /ye shes la zhag brgyad/
[14867] lhun grub la zhag gsum gnas pa'i tha ma rang gi snang bar mthong nas brtan ba thob bo/
[14868] /sprul pa yang zhag lnga bcu na don byed nus so/
[14869] /tha ma'i 'bring ni/
[14870] zhag bcu dgu thogs te/
[14871] yang tshom bu la zhag bcu gnyis thogs so/
[14872] /ye shes bzhi gnas so/
[14873] /sems can gyi dbang po de rnams kun sangs rgyas kyi sa non pa'o/
[14874] /bar do de rnams kyang rmi lam lta bu'o zhes so/
[14875] /tha ma'i tha ma de rang bzhin sprul par skye bas 'dir grol ba'i khongs su bshad do/
[14876] /de dag ni dbang po'i grol tshul te chings gal po che yin pas shes par bya'o/
[14877] /spyi don bzhi pa srid pa'i bar do la las kyi 'phro mthud pa yur ba rkong chad la wa 'dzugs pa lta bu'i gdams ngag la gnyis te/
[14878] gdams pa'i mtshon tshul mdor bstan pa dang bar do'i rang ngo rgyas par bshad pa'o/
[14879] /dang po ni/
[14880] srid pa'i bar do rmi lam gyi snang ba ltar skad cig la thogs med du yul la 'jug cing skad cig snga ma rnams rang 'gags la yal bas ngos mi zin pa/
[14881] da lta thad drang gi snang ba gsal po yod la phyad phyod ban bun yal yol gang du bsams pa'i yul du skad cig la bgrod pa'i rdzu 'phrul yod pa'i dus der/
[14882] 'di'i sgo mthong ba rnams kyis bar do'i rang snang ngos zin 'ong bas/
[14883] phyogs bcu sprul pa'i zhing yid la byas pa tsam gyis chos nyid bden pa'i byin rlabs kyis der skyes nas bar do med par sangs rgya'o/
[14884] /'di la'ang sngon rol gyi gdams pa ni/
[14885] da lta rig pa mig gam tshangs bug nas 'od kyi gong bur dmigs pa skar mda' rgyug pa ltar 'phen pa'o/
[14886] /de'i dus kyi gdams pa zhing de dran nas shar la sogs par rig pa rang shugs la 'phang ba'o/
[14887] /'di'i sgo ma mthong ba'i 'gro ba phal pa chos la sbyangs pa rnams sgyu lus 'dzin pa dang*/
[14888] bden med du sbyong ba dang*/
[14889] zhing dag pa yid la byed pas grol ba srid par bshad de so so'i sgrub yig las 'byung ba bzhin no/
[14890] /chos la goms pa med pa rnams zhing dag par smon lam 'debs pa dang*/
[14891] skyabs 'gro byed pa dang*/
[14892] mngal sgo ngan pa la log ste/
[14893] bzang po 'dem par byed pa'o/
[14894] /gser phreng las/
[14895] 'khrul pa srid pa'i cha tsam du/
[14896] /rang snang rang bzhin med snang du/
[14897] /rang snang rang bzhin med shes nas/
[14898] /sprul pa dran pas rang rgyud 'grol/
[14899] /ces so/
[14900] /gnyis pa rgyas par bshad pa la nyi shu ste/
[14901] 'khor tshul/
[14902] nges tshig
[14903] cha byad/
[14904] mngon shes/
[14905] rdzu 'phrul/
[14906] tshe tshad/
[14907] kha dog
[14908] mgo'i lta lugs/
[14909] las gsog mi bsogs gi khyad par/
[14910] las kyi ltas/
[14911] ming gi rnam grangs
[14912] lus kyi tshad/
[14913] skye gnas ngos gzung ba/
[14914] spyod lam gyi khyad par/
[14915] 'od kyi tshad/
[14916] las 'brel gyi khyad par/
[14917] phyi ma'i lus dang nyon mongs pa'i 'brel tshul/
[14918] kham gsum gang du gtogs pa'i khyad par/
[14919] phyi ma'i mngal du tshud pa'i ltas/
[14920] dpe nye bar mtshon pa'o/
[14921] /dang po 'khor tshul gyi khyad par ni/
[14922] 'di'i sgo ma mthong ba'am mthong yang yid ma ches shing nyams su lon pa rnams la chos nyid bar do yun thung ba dang*/
[14923] rang snang du ngo ma shes te srid pa bar dor yang dang yang du kha 'khyal te/
[14924] sha khrag rang ka'i gzugs med kyang sngon nas lus la bdag 'dzin goms pa'i bag chags kyis rmi lam gyi lus ltar dbang po kun tshang zhing sha gzugs skyon med du yod yod 'dra ba'i snang ba 'char bas/
[14925] sngon byung srid pa'i sha gzugs can/
[14926] /dbang po kun tshang thogs med ldan/
[14927] /rigs mthun lha mig dag pas mthong*/
[14928] /mi bzlogs de ni dri za'o/
[14929] /zhes cha la btags nas bshad de/
[14930] sha gzugs dang dbang po rang mtshan du yod na lus blangs zin dngos su 'gyur bas bar do yin pa dang 'gal lo/
[14931] /des na byung gzhi rdos pa'i lus dang bral bas yid kyi srid pa'i ming dang*/
[14932] 'byung bzhi sa bon gyi cha la brten nas lus la 'jug tu nye bas sgyu ma lus kyi ming gnyis pa can/
[14933] sa zin med pas las kyis kun tu bskyod cing 'khor ba'o/
[14934] /gnyis pa nges tshig ni/
[14935] chos nyid kyi snang ba nub pa dang*/
[14936] rigs drug gi lus dngos su ma blangs pa'i bar gyi snang ba yin pas bar zhes bya'o/
[14937] /de ni de gnyis zung du sbrel ba'i dbus nyid la ngos gzung ngo*/
[14938] /srid pa ni kha cig sprul skur skye srid/
[14939] kha cig lha mir skye srid/
[14940] kha cig ngan song du skye srid/
[14941] kha cig grol pas srid pa zhes bya ste/
[14942] bar srid ces bya'o/
[14943] /gsum pa cha byad ni/
[14944] bar dar ji tsam sdod pa'i yar phyed snga ma'i rnam pa la/
[14945] mar phyed nas phyis gang du skye ba de'i lus dang*/
[14946] gos dang rgyan la sogs pa yod pa snyam pa ni rmi lam gyi cha byad bzhin no/
[14947] /de'ang lha mir skye ba len na de'i rnam pa ste/
[14948] gzugs su skye na dang po 'od kyi lus su yod pa snyam mo/
[14949] /gzugs med la yar skye dus gzugs med pas rnam pa mi 'char yang*/
[14950] nam mkha' dang pa tsam gyi snang ba las skye ba'o/
[14951] /gzugs med nas khams 'og mar 'pho dus phyed snga ma'i ting nge 'dzin dang pa tsam rang sprul ting nge 'dzin pa'i rnam pa las gzhan med la/
[14952] phyed phyi ma gang du skye ba'i rnam par 'char ro/
[14953] /lha min dang*/
[14954] ngan song gsum ni de'i rnam pa 'char la/
[14955] mnar med du skye na zang la thal bas bar do med do/
[14956] /de bzhin du yar zang thal ba dang*/
[14957] 'pho ba 'byongs pas skye gnas gang du zang thal bas bar do mi snang la/
[14958] gzhan rnams ni bar srid la lam byed do/
[14959] /bzhi pa mngon shes ni/
[14960] sngar chos nyis bar do'i mngon shes kyi cha bag la nyal 'dir yod pa de'i dbang gis sngar gnas pa'i 'jig rten de'i snod bcud kyi rgya dang*/
[14961] dpangs dang*/
[14962] tshad dang*/
[14963] chags 'jig la sogs pa dang*/
[14964] phyis skye sa de'i snod bcud kyi mtshan nyid kun skad cig la me long du gzugs brnyan shar ba mthong ba bzhin shes so/
[14965] /de ltar phyi ma'i gnas gang skye der 'dod cing 'dun pas skye ste/
[14966] lha mi'i yul mthong nas chags pas der skye ba dang*/
[14967] lha min dang*/
[14968] dud 'gro'i nags dang mtsho gling mdzes dgur mthong bas de dag tu skye la/
[14969] dmyal ba yi dwags kyi gnas kyang 'od zer gsal ba'i me'i snang ba mdzes shing chags pa ltar mthong nas phyin pa snyam pa las skye ste/
[14970] mdor na gang skye'i gnas de mdzes shing dga' bar mthong ba dang*/
[14971] dgras ded pas skyabs su mthong nas der gab pa'i sems dar cig chags pas skye ba len no/
[14972] /de'ang 'dod par skye ba thams cad sems 'dod chags kyi mngon shugs langs pas yul la dga' gdung lhag par che ba skye la/
[14973] gzugs su skye na rags snang la zhe sdang zhing 'od la dga' gdung skye'o/
[14974] /gzugs med du skye na snang ba gang yang dga' gdung med pas ci yang med pa'i sems gnas pa tsam la dga' bar skye'o/
[14975] /snod bcud snang ba de yang skad cig tsam las/
[14976] de nas bag chags tshan che ba'i dbang gis 'gag go
[14977] /'dir mngon shes 'char ba'i rgyu gang las byung na/
[14978] chos nyid kyi sa bon yod pa de 'dir sgrib byed lus rang ka ma med pa dang*/
[14979] chos nyid gong du mthong ba'i byin rlabs las byung ba'o/
[14980] /lnga pa rdzu 'phrul ni/
[14981] dbang po gsal zhing lus rdzogs par snang ba de rmi lam du 'phur ba la sogs pa ltar/
[14982] nam mkha' la 'gro zhing shes pa gang gtad der tshud de/
[14983] chung ba khab mig dang rta rnga'i brgya gshags kyi nang du'ang tshud la/
[14984] che ba rta glang dang ri brag dang nam mkha' la'ang tshud pas
[14985] gzugs che chung ma nges pa'i sems can du 'ong la/
[14986] sa chu me rlung ri brag la sogs pa kun la zang thal du 'gro zhing*/
[14987] 'byung bzhi'i gnod pas mi tshugs shing*/
[14988] 'byung ba gang la'ang 'jug pa'i nus pa yod pas/
[14989] brag gi nang la sogs pa dang sgo nga'i nang du sems can 'ong ba'i gnad do/
[14990] /'di'i dus su rdo rje gdan dang ma'i mngal ma gtogs gang la'ang thogs pa med cing*/
[14991] ris mthun pa dang lha'i mig can ma gtogs pas de mi mthong la/
[14992] des sems can gyi gnas ris kun phar mthong ba'o/
[14993] /rdzu 'phrul 'di'i rgyun ni gong du longs sku'i rdzu 'phrul mthong ba'i cha las byung ba ste/
[14994] de yang skad cig tsam byung nas yang 'gags shing nub ste snang ba gzhan 'byung ngo*/
[14995] /gzhan shar dus gong ma rnams brjed nas mi snang ba rmi lam snga phyi rmi lam khung der mi dran pa bzhin no/
[14996] /drug pa tshe tshad ni/
[14997] snang ba'i skye tshul nyi shu po 'di zhag bdun la rdzogs te/
[14998] bar srid de'i tshe zhag bdun lon nas zad pa'i phyir ro/
[14999] /tshe de las med dam zhe na/